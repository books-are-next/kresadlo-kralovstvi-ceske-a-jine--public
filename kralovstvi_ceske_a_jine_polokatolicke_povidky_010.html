<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Temnota">
    <meta name="apple-mobile-web-app-capable" content="yes">
    <title>Temnota</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jan Křesadlo: Království české a jiné polokatolické povídky">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Království české a jiné polokatolické povídky">
    <meta property="og:title" content="Království české a jiné polokatolické povídky">
    <meta property="og:type" content="book">
    <meta property="og:book:author" content="Jan Křesadlo">
    <meta property="twitter:title" content="Jan Křesadlo: Království české a jiné polokatolické povídky">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./kralovstvi_ceske_a_jine_polokatolicke_povidky_009.html">
    <link rel="next" href="./kralovstvi_ceske_a_jine_polokatolicke_povidky_011.html">
    <meta name="nb-order" content="6">
    <link rel="self" href="kralovstvi_ceske_a_jine_polokatolicke_povidky_010.html">
    <meta name="nb-identifier" content="kresadlo-kralovstvi-ceske-a-jine-polokatolicke-povidky-b42cf32">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5143" data-nb-chars="30378">
    <nav role="doc-toc">
      <ul class="plain section">
        <li><a href="kralovstvi_ceske_a_jine_polokatolicke_povidky_006.html">Království české</a></li>
        <li><a href="kralovstvi_ceske_a_jine_polokatolicke_povidky_007.html">Sektáři</a></li>
        <li><a href="kralovstvi_ceske_a_jine_polokatolicke_povidky_008.html">Čtenář not</a></li>
        <li><a href="kralovstvi_ceske_a_jine_polokatolicke_povidky_009.html">Výletníci</a></li>
        <li><a href="kralovstvi_ceske_a_jine_polokatolicke_povidky_010.html">Temnota</a></li>
        <li><a href="kralovstvi_ceske_a_jine_polokatolicke_povidky_011.html">Sebekritika</a></li>
        <li><a href="kralovstvi_ceske_a_jine_polokatolicke_povidky_012.html">Pes genezaretský</a></li>
        <li><a href="kralovstvi_ceske_a_jine_polokatolicke_povidky_013.html">Vteřina a&nbsp;věčnost</a></li>
        <li><a href="kralovstvi_ceske_a_jine_polokatolicke_povidky_015.html">Nebozezy</a></li>
        <li><a href="kralovstvi_ceske_a_jine_polokatolicke_povidky_017.html">Zjevování</a></li>
        <li><a href="kralovstvi_ceske_a_jine_polokatolicke_povidky_018.html">Jedno ráno a&nbsp;večer v&nbsp;životě Cypriána Belvy</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./kralovstvi_ceske_a_jine_polokatolicke_povidky_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="7"><span class="idea" data-nb-ref-number="1" id="idea1" data-nb-words="1" data-nb-chars="7">Temnota</span></h1>
        <section>
          <p class="chunk" data-nb-ref-number="2" data-nb-words="261" data-nb-chars="1656"><span class="idea" data-nb-ref-number="2" id="idea2" data-nb-words="261" data-nb-chars="1656">Torba pohlédl na&nbsp;slunce, které pálilo mázdrou kouřových mračen, a&nbsp;pomyslel si, že&nbsp;je&nbsp;to&nbsp;ten olověný měďák indiána Ratzapise z&nbsp;románu <em>Der Gang der blinden Schlange</em> od&nbsp;Böhlera a&nbsp;Ladislava Klímy. Kus toho vyšel v&nbsp;českém překladě v&nbsp;Klímově „festšriftu“, k&nbsp;sedmdesátému výročí jeho zrození a&nbsp;dvacátému jeho smrti&nbsp;– přesně onoho fatálního roku devatenáct set čtyřicet osm. Ještě to&nbsp;vyšlo&nbsp;– pěst Pracujícího lidu se&nbsp;svírá sice jistě, ale pomalu, spis měl však už&nbsp;předmluvu, ve&nbsp;které se&nbsp;jakýsi jelimánek naivně snažil smířit Klímu s&nbsp;marxismem. Vzápětí se&nbsp;pak nad českým duchem zavřela smrdutá hladina sovětského azijství&nbsp;– odpočívej v&nbsp;pokoji. Všude kolem, na&nbsp;marťanských kopečcích hlíny, se&nbsp;hemžili mladí lidé obojího pohlaví, kteří však se&nbsp;podobali spíše rekreantům u&nbsp;vody než dělnické třídě v&nbsp;boji za&nbsp;nové ocelové srdce republiky. Dívky měly různé slušivé plavečky a&nbsp;opalovačky, brýle proti slunci a&nbsp;na hlavách šátky, koketně uvázané ve&nbsp;formě turbanů, různých kokrhelů, středověkých točenic a&nbsp;kočičích oušek. Podobně, i&nbsp;když jednodušeji, byli upraveni i&nbsp;přítomní jinoši. Psal se&nbsp;nějaký ten rok padesát dva nebo tak. Všichni dělali na&nbsp;výkopu nějakých snad příkopů či&nbsp;zákopů pro vložení potrubí, nevím, jak se&nbsp;tomu správně říká, ale moc toho nepodělali. To&nbsp;však vlastně nevadilo. Akt brigády byl aktem spíše sakrálním než praktickým&nbsp;– manifestací dobré vůle a&nbsp;splynutí s&nbsp;dělnickou třídou, ostatně předáci na&nbsp;stavbě Nových hutí Klementa Gottwalda museli často úporně přemýšlet, jak a&nbsp;kde studenty zaměstnat&nbsp;– podle nezaručené legendy dávali prý různým studentským brigádám postupně vykopávat a&nbsp;zase zahazovat tentýž zákop&nbsp;– na&nbsp;tom vlastně nezáleželo, šlo o&nbsp;princip.</span></p>
          <p class="chunk" data-nb-ref-number="3" data-nb-words="82" data-nb-chars="499"><span class="idea" data-nb-ref-number="3" id="idea3" data-nb-words="82" data-nb-chars="499">Torba pozoroval kritickým okem nejapné hemžení budoucích mozků republiky. Dělali vždycky v&nbsp;partách po&nbsp;třech&nbsp;– nereálnost mythu o&nbsp;fysické rovnosti mužů a&nbsp;žen jim ještě nedošla&nbsp;– jeden kopal, jeden házel a&nbsp;jeden vozil kolečko. I&nbsp;mužské trojice však udělaly za&nbsp;šichtu asi tolik jako jeden jediný profesionální dělník za&nbsp;stejnou dobu, kdyby se&nbsp;příliš nepřetrhl. Torba to&nbsp;věděl, protože jím několik posledních let byl. Byl totiž v&nbsp;roce 49 třídně zničen, ale nedal se, takže nyní byl již třídně obnovován.</span></p>
          <p class="chunk" data-nb-ref-number="4" data-nb-words="85" data-nb-chars="561"><span class="idea" data-nb-ref-number="4" id="idea4" data-nb-words="85" data-nb-chars="561">Podrobnosti netřeba popisovat: Tak zvanou klíčovou úlohu zde sehrál bývalý zaměstnanec Torbova otce, který se&nbsp;stal papalášem, ale na&nbsp;rozdíl od&nbsp;jiných nezapomněl na&nbsp;jakési dobrodiní, prokázané mu&nbsp;kapitalistou za&nbsp;protektorátu. Dobří lidé jsou všude, ve&nbsp;všech partajích, tak jako naopak všude jsou svině a&nbsp;hyeny, kterých bývá asi procentuálně víc. Záleží ovšem na&nbsp;režimu, do&nbsp;jaké míry se&nbsp;mohou svobodně rozvinout. Torbova přítomnost na&nbsp;brigádě byla podmínkou úmluvy: Přijmeme vás zpátky, ale musíte příští prázdniny na&nbsp;brigádu do&nbsp;Ostravy&nbsp;– ale s&nbsp;radostí, soudruzi.</span></p>
          <p class="chunk" data-nb-ref-number="5" data-nb-words="63" data-nb-chars="440"><span class="idea" data-nb-ref-number="5" id="idea5" data-nb-words="63" data-nb-chars="440">Kolem pinožících se&nbsp;studentů prošel důstojně vysoký mladík s&nbsp;pršinosem podlouhlého typu. Byl oděn v&nbsp;bezvadné modráky, na&nbsp;kterých byly dosud stopy složení ve&nbsp;skladu, a&nbsp;na hlavě měl americky působící čepičku s&nbsp;kšiltem, tak zvanou baseballovou, odpovídající barvy. V&nbsp;ruce třímal velitelská a&nbsp;koordinační lejstra. Jakási velice subtilně, ale přece jen zřetelně přehnaná velkoměstskost ukazovala, že&nbsp;mladík pochází z&nbsp;nějaké maloměstské honorace.</span></p>
          <p class="chunk" data-nb-ref-number="6" data-nb-words="90" data-nb-chars="630"><span class="idea" data-nb-ref-number="6" id="idea6" data-nb-words="90" data-nb-chars="630">Byl to&nbsp;Bartoněk, velitel brigády, jinak studující historie a&nbsp;příslušník vládnoucí kluko- čili pedokracie. Byl již teď placeným asistentem, ačkoliv ještě neukončil studia, a&nbsp;měl též vydanou vědeckou knihu: Monografii o&nbsp;zvěrstvech Američanů v&nbsp;jihozápadních Čechách, kterých se&nbsp;dopouštěli na&nbsp;civilním obyvatelstvu v&nbsp;roce 1945. Byla to&nbsp;politicky navýsost důležitá kniha, zaměřená na&nbsp;ovlivnění lidového povědomí, jež bylo zvyklé znásilňování, krádeže hodinek apod. spojovat spíše s&nbsp;bratrskými sovětskými vojsky. Měla-li Bartoňkova kniha nějaký dopad na&nbsp;zaostalé masy, je&nbsp;otázka, ale zaplaceno za&nbsp;ni&nbsp;dostal hned a&nbsp;pozvedla ho&nbsp;i&nbsp;kádrově.</span></p>
          <p class="chunk" data-nb-ref-number="7" data-nb-words="227" data-nb-chars="1455"><span class="idea" data-nb-ref-number="7" id="idea7" data-nb-words="227" data-nb-chars="1455">Bartoněk pochopitelně na&nbsp;brigádě fysicky nepracoval a&nbsp;také nebydlel s&nbsp;ostatními smrtelníky v&nbsp;kasárnách vytvořených ze&nbsp;tříd nějaké místní školy Měl své vlastní appartement v&nbsp;bytě řídícího, který byl toho času na&nbsp;dovolené. Tento byt s&nbsp;ním sdílela jeho milenka Jiřina Jimramová, podle celkového vzezření též veliká proletářka z&nbsp;dobré maloměstské rodiny Když byli spolu v&nbsp;soukromí, libovali si&nbsp;asi, jak krásně na&nbsp;ty&nbsp;blbé komunisty vyzrávají. Tohoto typu jich byla většina: Někteří tyto své postoje a&nbsp;zkušenosti později, v&nbsp;emigraci, dali literárně k&nbsp;dobrému, jako druh odboje či&nbsp;disidentury. Příroda je&nbsp;zkrátka krutá a&nbsp;blbost neodpouští, i&nbsp;kdyby se&nbsp;halila maškarádou nějakého vyššího etična, nebo co, neboť zatím všichni, co&nbsp;plavali, plavou a&nbsp;plavat nepřestanou. To&nbsp;pak, soudruzi, platí i&nbsp;po sametové revoluci, která nám mezitím nastala. Zatímco hloupý Torba musel být kvůli nedostatečnému čestprácičkování delší dobu prostým vojínem a&nbsp;pomocným dělníkem, nebýt vděčného papaláše, byl by&nbsp;jím zůstal na&nbsp;neurčito, či&nbsp;nadobro, kráčel chytrý Bartoněk od&nbsp;úspěchu k&nbsp;úspěchu. Zajisté bude brzo honorovaným docentem či&nbsp;vědeckým pracovníkem akademie, potřebujeme mladé, schopné lidi, soudruhu&nbsp;– a&nbsp;pak už&nbsp;bude v&nbsp;suchu. Leda, že&nbsp;by&nbsp;v&nbsp;roce šedesát osm překalkuloval a&nbsp;nestačil včas zase vycouvat&nbsp;– to&nbsp;se&nbsp;pak mnoha z&nbsp;nich stalo&nbsp;– ale nebojte se, soudruh Bartoněk se&nbsp;zajisté trvale neztratí ani v&nbsp;tom případě. Nyní však jsme ještě daleko daleko před tzv.&nbsp;srpnovými událostmi.</span></p>
          <p class="chunk" data-nb-ref-number="8" data-nb-words="9" data-nb-chars="57"><span class="idea" data-nb-ref-number="8" id="idea8" data-nb-words="9" data-nb-chars="57">Torba pozoroval mizející záď velitelovu a&nbsp;v&nbsp;duchu zaklel.</span></p>
          <p class="chunk" data-nb-ref-number="9" data-nb-words="104" data-nb-chars="638"><span class="idea" data-nb-ref-number="9" id="idea9" data-nb-words="104" data-nb-chars="638">Poté si&nbsp;utřel čelo a&nbsp;seskočil do&nbsp;výkopu. Uchopil lopatu a&nbsp;nakládal kolečko hlínou, kterou předtím sám vykopal. Až&nbsp;to&nbsp;udělá, rovněž kolečko sám, po&nbsp;prkně, vyveze. Torba pracoval sice v&nbsp;trojici, ale ta&nbsp;byla v&nbsp;jeho případě pouze nominální. Jako přece jen podezřelý buržuj byl dán na&nbsp;pozorování a&nbsp;zkoumání dvojici dělnických studentů, tak zvaných ádékářů, prověřených až&nbsp;po&nbsp;špičky prstů, kteří šli na&nbsp;universitu bez maturity, pouze s&nbsp;ročním švindlkursem ADK, akademie dělnických kádrů to&nbsp;snad znamenalo. Také, že&nbsp;ano, aby pozvedli buržoovu morálku a&nbsp;naučili ho&nbsp;poctivé manuální práci&nbsp;– ukázat mu, tak nějak, soudruzi, jak to&nbsp;má&nbsp;dělat, že&nbsp;ano.</span></p>
          <p class="chunk" data-nb-ref-number="10" data-nb-words="376" data-nb-chars="2311"><span class="idea" data-nb-ref-number="10" id="idea10" data-nb-words="376" data-nb-chars="2311">Soudruzi Miška a&nbsp;Knestl byli vskutku dělníci, ale s&nbsp;lopatou neměli nikdy co&nbsp;do&nbsp;činění. Jeden byl původně krejčí a&nbsp;druhý holič. Jejich fysické vybavení je&nbsp;rovněž k&nbsp;těžké tělesné práci nepředurčovalo, nýbrž k&nbsp;metám podstatně vyšším. Byli oba malí, hubení a&nbsp;jaksi žlučovití. Co&nbsp;se&nbsp;týče duševna, byli to&nbsp;tak zvaní politikáři, jak to&nbsp;už&nbsp;tradičně bývá u&nbsp;příslušníků jejich řemesel. Jejich práce ve&nbsp;výkopu spočívala hlavně v&nbsp;tom, že&nbsp;seděli na&nbsp;hrudách, pokuřovali a&nbsp;zapřádali s&nbsp;Torbou politické hovory, snažíce se&nbsp;ho, tak zvaně, chytit v&nbsp;řeči. Byli na&nbsp;to&nbsp;ovšem příliš hloupí, ale protivné to&nbsp;bylo stejně. Kromě toho bylo též třeba odvést nějakou práci. První den neudělali skoro nic, protože Torba dělal jen svou práci, tj. kopání a&nbsp;nakládání a&nbsp;vyvážení se&nbsp;téměř nekonalo. Když je&nbsp;proto Bartoněk káral, prohlásili Miška a&nbsp;Knestl, že&nbsp;Torba je&nbsp;brzdí, jak však doufají, nikoli úmyslně. Druhý den tedy začal Torba dělat raději všechno sám. Protože byli také placeni, i&nbsp;když hůř než skuteční kopáči (a předpokládalo se, že&nbsp;značný díl své mzdy věnují na&nbsp;Koreu, nebo co&nbsp;to&nbsp;tenkrát bylo), dělal Torba Miškovi a&nbsp;Knestlovi vlastně otroka. Nerozčilovalo ho&nbsp;to&nbsp;však příliš, bral existenci soudruhů již jako nevyhnutelný přírodní jev, s&nbsp;nímž je&nbsp;nutno počítat a&nbsp;bez reptání mu&nbsp;čelit, jako déšť, sníh, vítr, mouchy, mravence a&nbsp;fakt, že&nbsp;musí kálet. Stoje uvnitř výkopu, rozháněl se&nbsp;Torba schopně s&nbsp;lopatou, jak ho&nbsp;to&nbsp;poslední tři roky naučily, a&nbsp;poskytoval celkový estetický pohled na&nbsp;zdravého mladého muže v&nbsp;akci, podobně jako nás těší pohled na&nbsp;skákající delfíny nebo utíkající koně. Byl to&nbsp;dobře rostlý mladík poněkud nadprostřední výšky s&nbsp;pravidelnou intelektuální tváří. Byl pěkně opálený a&nbsp;dosti svalnatý, ale ne&nbsp;přehnaně. Naproti tomu soudruzi Miška a&nbsp;Knestl, kteří seděli na&nbsp;hrudách a&nbsp;pokuřovali, se&nbsp;podobali hubeným mrzutým opičkám. Byli už&nbsp;oba dosti vrásčití, snad byli starší než ostatní studenti, ádékáři často bývali. Miška byl menší z&nbsp;obou, suchý a&nbsp;trochu předkloněný. Jeho tvář měla vskutku cosi myšího, v&nbsp;dlouhém nose, ustupující bradě, malých černých očkách a&nbsp;význačných boltcích. Měl dlouhý placatý hrudník a&nbsp;slabé paže. Knestl byl trochu větší, rovněž hubený, ale bobulovitě a&nbsp;sukovitě svalnatý, jako starý kmen růže. Měl vlasy na&nbsp;ježka a&nbsp;sprostou zamračenou tvář s&nbsp;bambulatým nosem. Vypadal jako nakreslený od&nbsp;Lady.</span></p>
          <p class="chunk" data-nb-ref-number="11" data-nb-words="9" data-nb-chars="70"><span class="idea" data-nb-ref-number="11" id="idea11" data-nb-words="9" data-nb-chars="70">Slunce pálilo, Torba házel lopatou a&nbsp;soudruzi pokuřovali, provokujíce.</span></p>
          <hr>
          <p class="chunk" data-nb-ref-number="12" data-nb-words="108" data-nb-chars="617"><span class="idea" data-nb-ref-number="12" id="idea12" data-nb-words="108" data-nb-chars="617">Tváře fízlů se&nbsp;podobaly nejrozličnějším zvířatům: nejvíc prasatům a&nbsp;hyenám, ale bylo zde i&nbsp;něco koček, kolčav, zlých psů, mulů a&nbsp;jeden velbloud. Ačkoliv možná, myslel si&nbsp;Torba, že&nbsp;se&nbsp;mi&nbsp;tak jen zdají, protože vím, co&nbsp;jsou zač. Kdybych to&nbsp;o&nbsp;nich nevěděl, nenapadlo by&nbsp;mi&nbsp;to&nbsp;asi vůbec, ještě bych před nimi i&nbsp;něco řekl a&nbsp;šel bych do&nbsp;zášivny. Nicméně se&nbsp;bystře rozhlížel a&nbsp;snažil se&nbsp;vrýt si&nbsp;jednotlivé tváře do&nbsp;paměti. Ale těžko: bylo jich tam jako máku snad do&nbsp;sta, nebo i&nbsp;přes: Zatímco v&nbsp;Torbově mysli probíhaly právě popsané mentální procesy, otvíral mechanicky hubu a&nbsp;vyluzoval s&nbsp;dalšími sedmi lidmi kulturní úderku:</span></p>
          <p class="chunk" data-nb-ref-number="13" data-nb-words="40" data-nb-chars="232"><span class="idea" data-nb-ref-number="13" id="idea13" data-nb-words="40" data-nb-chars="232">„My za&nbsp;mir i&nbsp;pesnju étu / ponesöm ljudjam po&nbsp;svetu / pusť ona v&nbsp;serdcax ljudej zvučit /&nbsp;– vperëd, šagaj za&nbsp;mir“&nbsp;– (ruština přepsaná oxfordskou transliterací) v&nbsp;čtyřhlasé úpravě pro smíšený soubor soudruha Smolíčka. Torba zpíval bas.</span></p>
          <p class="chunk" data-nb-ref-number="14" data-nb-words="31" data-nb-chars="189"><span class="idea" data-nb-ref-number="14" id="idea14" data-nb-words="31" data-nb-chars="189">Tímto způsobem se&nbsp;octl ve&nbsp;velesvatyni stavebních fízlů, kteří tady zřejmě dávali pozor nejen, aby se&nbsp;nerozkrádalo, ale taky aby se&nbsp;ideologicky nedeviovalo&nbsp;– bože!, co&nbsp;se&nbsp;jich na&nbsp;tom živilo!</span></p>
          <p class="chunk" data-nb-ref-number="15" data-nb-words="47" data-nb-chars="315"><span class="idea" data-nb-ref-number="15" id="idea15" data-nb-words="47" data-nb-chars="315">Kdyby se&nbsp;tam chtěl vetřít soukromě, zajisté by&nbsp;neuspěl a&nbsp;ještě by&nbsp;z&nbsp;toho měl popotahování, proč ho&nbsp;to&nbsp;jako zajímá. Ale takhle tam snadno pronikl v&nbsp;útrobách této šestnáctinohé modrobílé zvučící trojské krávy, kterou tam přivedl muzikolog soudruh Smolíček, aby pokrokově zabučela fízlům čtyřhlasou sovětskou animírku.</span></p>
          <p class="chunk" data-nb-ref-number="16" data-nb-words="146" data-nb-chars="853"><span class="idea" data-nb-ref-number="16" id="idea16" data-nb-words="146" data-nb-chars="853">Bylo to&nbsp;nakonec docela zajímavé, ale málo platno: Torba už&nbsp;se&nbsp;taky prostituoval. Nejen, že&nbsp;dělal zkoušky z&nbsp;marxismu, chodil na&nbsp;manifestace a&nbsp;byl právě na&nbsp;budovatelské brigádě&nbsp;– to&nbsp;dělají všichni, to&nbsp;se&nbsp;musí&nbsp;– ale teď se&nbsp;i&nbsp;aktivně zapojil do&nbsp;kulturní úderky! Čert mu&nbsp;ostatně to&nbsp;vytahování napískal. Na&nbsp;co&nbsp;musel, jako blbec, číst notičky, které soudruh Smolíček na&nbsp;kavalci pod ním smolil do&nbsp;sešitku a&nbsp;zpíval nahlas rodící se&nbsp;linii basu? Smolíček vzhlédl a&nbsp;Torba byl polapen: „Á,&nbsp;soudruhu, á,&nbsp;kolego, a&nbsp;tak ty&nbsp;jsi muzikant a&nbsp;zpěvák!&nbsp;– No&nbsp;tak to&nbsp;je&nbsp;dobře, právě potřebujeme basáka, soudruzi mě&nbsp;pověřili sestavením kulturní úderky pro aktív bezpečnostních referentů&nbsp;– nemáme čas to&nbsp;dlouho nacvičovat, tak to&nbsp;vítáme člověka, který spolehlivě čte.“&nbsp;– a&nbsp;Torba se&nbsp;již třepotal v&nbsp;síti. Jen drápkem uvázl a&nbsp;již chycen ptáček celý.&nbsp;– „Naša volja tvorže čem granit.“</span></p>
          <p class="chunk" data-nb-ref-number="17" data-nb-words="57" data-nb-chars="370"><span class="idea" data-nb-ref-number="17" id="idea17" data-nb-words="57" data-nb-chars="370">Smolíček se&nbsp;uklání, prasata, hyeny, kolčavy, zlí psi, mulové a&nbsp;velbloudi aplaudují lidskýma rukama (Torba zjišťuje teď též ježka)&nbsp;– tak teď už&nbsp;vypadneme&nbsp;– ale ne, ještě ne&nbsp;– bohoslužba dosud neskončila. Potlesk utuchá a&nbsp;Smolíček oznamuje, že&nbsp;jako další číslo zazpívá soudruh Klen ruskou národní píseň&nbsp;– jako bychom neměli dost národních písní vlastních, vlezdoprdelisti!</span></p>
          <p class="chunk" data-nb-ref-number="18" data-nb-words="129" data-nb-chars="765"><span class="idea" data-nb-ref-number="18" id="idea18" data-nb-words="129" data-nb-chars="765">Smolíček otvírá piano a&nbsp;zasedá&nbsp;– a&nbsp;Torbovi padá mázdra z&nbsp;očí: No&nbsp;ano&nbsp;– ovšem, že&nbsp;ho&nbsp;dřív nepoznal! Viděl ho&nbsp;takhle už&nbsp;nejmíň jednou, ale spíš víckrát. Piano se&nbsp;v&nbsp;jeho představě jaksi napřimuje, bednovatí, narůstá mu&nbsp;další manuál, kolem se&nbsp;dělají bradavice rejstří­ků, vepřed rostou sloupky předního positivu&nbsp;– no&nbsp;ano!&nbsp;– jméno Smolíček je&nbsp;přece mnohokrát zmíněno v&nbsp;té monografii o&nbsp;pražských varhanách a&nbsp;varhanících&nbsp;– soudruh pochází ze&nbsp;staré dynastie chrámových varhaníků, nejmíň čtyři generace ve&nbsp;službách církve svaté&nbsp;– teď ovšem už&nbsp;zase naopak&nbsp;– inu koho chleba jíš, toho píseň zpívej. Torbu to&nbsp;nijak nešokovalo, jen byl rád, že&nbsp;přičinlivý a&nbsp;zdánlivě fanatický dirigent je&nbsp;taky ředkev, že&nbsp;ho&nbsp;tedy neudá, neshodí, leda v&nbsp;případě krajní nutnosti a&nbsp;třeba ani pak ne.</span></p>
          <p class="chunk" data-nb-ref-number="19" data-nb-words="87" data-nb-chars="498"><span class="idea" data-nb-ref-number="19" id="idea19" data-nb-words="87" data-nb-chars="498">Na&nbsp;scénu vstupuje soudruh Klen. Je&nbsp;to&nbsp;ten druhý, co&nbsp;zpíval s&nbsp;Torbou bas. Torba ho&nbsp;dosud ani pořádně nezaznamenal. Všiml si&nbsp;pouze, že&nbsp;má&nbsp;na&nbsp;onu dobu nezvyklou krátce přistřiženou černou bradku. Torba měl z&nbsp;ostatních členů kulturní úderky trochu jako strach a&nbsp;nevěřil jim&nbsp;– držel se&nbsp;tudíž stranou. Domníval se, že&nbsp;to&nbsp;musí být skalní případy, když se&nbsp;přihlásili do&nbsp;úderky&nbsp;– oni si&nbsp;to&nbsp;možná mysleli každý o&nbsp;těch všech ostatních, takže Torba byl asi rovněž skalním případem v&nbsp;sedmi rozličných myslích.&nbsp;–</span></p>
          <p class="chunk" data-nb-ref-number="20" data-nb-words="96" data-nb-chars="594"><span class="idea" data-nb-ref-number="20" id="idea20" data-nb-words="96" data-nb-chars="594">Soudruh Klen se&nbsp;uklání a&nbsp;kráčí k&nbsp;pianu, o&nbsp;něž se&nbsp;elegantně a&nbsp;tak zvaně nonšalantně opírá. Vypadá velmi pěkně v&nbsp;modré svazácké košili a&nbsp;bílých plátěnicích a&nbsp;úderka (nastoupila v&nbsp;uniformě, Torbovi košili někdo půjčil: na&nbsp;vojně ho&nbsp;sice do&nbsp;ČSM zapsali, ale nikdy se&nbsp;o&nbsp;to nezajímal a&nbsp;ani košili si&nbsp;nekoupil) poněkud lidově. Dost vysoký, tak asi 180, štíhlý, vlasy na&nbsp;americký crewcut a&nbsp;s&nbsp;tou bradičkou. Tvář pravidelná, skoro až&nbsp;příliš krásná, nyvé mandlové oko, vypadá skoro jako štíhlá holka, převlečená a&nbsp;namaskovaná za&nbsp;mladíka. Smolíček odbrnkává melancholicky-ruskou předehru a&nbsp;soudruh spouští:</span></p>
        </section>
        <section>
          <p class="chunk" data-nb-ref-number="21" data-nb-words="10" data-nb-chars="61"><span class="idea" data-nb-ref-number="21" id="idea21" data-nb-words="3" data-nb-chars="16">Ax, ty, nočeňka,<br></span>
            <span class="idea" data-nb-ref-number="22" id="idea22" data-nb-words="2" data-nb-chars="14">nočka tëmnaja,<br></span>
            <span class="idea" data-nb-ref-number="23" id="idea23" data-nb-words="2" data-nb-chars="14">nočka tëmnaja,<br></span>
            <span class="idea" data-nb-ref-number="24" id="idea24" data-nb-words="3" data-nb-chars="17">ej, nočka seraja…</span>
          </p>
        </section>
        <section>
          <p class="chunk" data-nb-ref-number="22" data-nb-words="68" data-nb-chars="407"><span class="idea" data-nb-ref-number="25" id="idea25" data-nb-words="68" data-nb-chars="407">Ukazuje se, že&nbsp;soudruh Klen má&nbsp;krásný basbaryton, měkký, ale přirozeně nosný a&nbsp;zpěvný, kulatý, jemně vibrující jako cello v&nbsp;rukou virtuosa. Lahoda. Také písnička je&nbsp;pěkná. Není v&nbsp;ní nic o&nbsp;slunci Stalinovi, ani o&nbsp;svobodě sovětského člověka, nad niž není větší, ani o&nbsp;borbě za&nbsp;mír, jenom o&nbsp;noci, temné a&nbsp;šeré noci, kterou první strofa pouze oslovuje čili apostrofuje, s&nbsp;patřičným opakováním ruské lidové šíře.</span></p>
        </section>
        <section>
          <p class="chunk" data-nb-ref-number="23" data-nb-words="8" data-nb-chars="63"><span class="idea" data-nb-ref-number="26" id="idea26" data-nb-words="3" data-nb-chars="17">Čtož ty, nočeňka,<br></span>
            <span class="idea" data-nb-ref-number="27" id="idea27" data-nb-words="1" data-nb-chars="13">obtumanilas’,<br></span>
            <span class="idea" data-nb-ref-number="28" id="idea28" data-nb-words="2" data-nb-chars="14">nočka tëmnaja,<br></span>
            <span class="idea" data-nb-ref-number="29" id="idea29" data-nb-words="2" data-nb-chars="19">nam prinaxmurilas’?</span>
          </p>
        </section>
        <section>
          <p class="chunk" data-nb-ref-number="24" data-nb-words="10" data-nb-chars="56"><span class="idea" data-nb-ref-number="30" id="idea30" data-nb-words="10" data-nb-chars="56">Zpívá teď krásně, medově a&nbsp;dojemně Klen a&nbsp;Torbovi svítá:</span></p>
          <p class="chunk" data-nb-ref-number="25" data-nb-words="17" data-nb-chars="101"><span class="idea" data-nb-ref-number="31" id="idea31" data-nb-words="17" data-nb-chars="101">Vždyť to&nbsp;je&nbsp;vlastně protest song, podaný formou tak nenápadnou, jak jen možno, ale přece jen zřejmou.</span></p>
          <p class="chunk" data-nb-ref-number="26" data-nb-words="76" data-nb-chars="480"><span class="idea" data-nb-ref-number="32" id="idea32" data-nb-words="76" data-nb-chars="480">„Ach, ty&nbsp;noci, noci temná,“ praví píseň mezi řádky, ale jasně, „noci černá, noci mrazivá, sibiřská, carská, tence na&nbsp;rudo natřená, středověká, zastaralá, mračno obskurantismu. Co&nbsp;ses, noci, nočeňko, na&nbsp;nás vyvalila, mrákotou obestřela, cože ses, noci temná, u&nbsp;nás přinachmuřila, kurvo mizerná, proč sis tam, noci, nočeňko, v&nbsp;prdeli v&nbsp;Asii nezůstala, co&nbsp;nám sem lezeš, potvoro, co&nbsp;tě&nbsp;to&nbsp;napadlo, přivalit se&nbsp;až&nbsp;doprostřed Evropy, čert nám tě&nbsp;byl dlužen, noci, nočeňko ty&nbsp;sovětská!“</span></p>
          <p class="chunk" data-nb-ref-number="27" data-nb-words="61" data-nb-chars="389"><span class="idea" data-nb-ref-number="33" id="idea33" data-nb-words="61" data-nb-chars="389">Klen skončil a&nbsp;shromáždění zaburácelo. Lidová píseň měla podstatně větší úspěch než borba za&nbsp;mír. Byl-li to&nbsp;pouze medový hlas zpěvákův, smutná ruská melodie, nebo i&nbsp;skrytý smysl písně, zřejmý snad i&nbsp;fízlům, částečně třeba též nedobrovolným, nedalo se&nbsp;určit. Úspěch však byl. Poté úderka za&nbsp;potlesku vypadla a&nbsp;odebrala se&nbsp;k&nbsp;ubikacím, neboť co&nbsp;následovalo, byly už&nbsp;tajné transakce fízlonošů.</span></p>
          <hr>
          <p class="chunk" data-nb-ref-number="28" data-nb-words="211" data-nb-chars="1142"><span class="idea" data-nb-ref-number="34" id="idea34" data-nb-words="211" data-nb-chars="1142">„Jo tož, dež sem bel ešče malé chlapčisko, chodile zme takému velkému sedlákovi na&nbsp;podmáslé&nbsp;– však kulakovi&nbsp;– už&nbsp;je&nbsp;s&nbsp;ňém též konec“&nbsp;– vykládá soudruh Knestl veselou příhodu. Soudruh Knestl je&nbsp;ze&nbsp;země pestré orlice, která rodí takéto koňstvo, ale Holomóc nebo Brno nejsou hodny jeho génia. Naopak ho&nbsp;soudruzi vyslali do&nbsp;Prahy, ať&nbsp;se&nbsp;vzdělává lépe a&nbsp;radostněji, našim pracujícím to&nbsp;nejlepší. „A&nbsp;on se&nbsp;nechál slyšet, že&nbsp;keho tám chytne, tomo dá&nbsp;bečiskem. A&nbsp;tož zme šle do&nbsp;kaplečke a&nbsp;tam bel takové ten Kristus domordované, s&nbsp;tó třtinó, ecce homo, však, pravda, takové ten plašmoška. Tož teho zme vzale a&nbsp;postavele do&nbsp;teho sklepa s&nbsp;tém podmáslím, a&nbsp;ztropjéc hluk zme hutékle. Ale skovále zme se&nbsp;za&nbsp;plotem, že&nbsp;bode prča. A&nbsp;též bela. Jag ten kulak veleťél s&nbsp;bečiskem a&nbsp;do teho sklepo, však tam belo dobře zvenka vedět, takovy to&nbsp;belo sklepisko klenuty, a&nbsp;teď vedi, že&nbsp;tam při tém podmásľu čapí jakési chlap&nbsp;– belo tam šero jag ve&nbsp;sklepi a&nbsp;ešče belo večér&nbsp;– ale vedět, co&nbsp;se&nbsp;tám děje, belo dost dobře. A&nbsp;tož on: ‚Tož te&nbsp;pacholko, te&nbsp;me&nbsp;bodeš na&nbsp;podmáslé chodět?‘&nbsp;– Vzal bečisko a&nbsp;jag ho&nbsp;beje, tag ho&nbsp;beje, teho Krista domordovaného&nbsp;– hehehehehe.“&nbsp;–</span></p>
          <p class="chunk" data-nb-ref-number="29" data-nb-words="91" data-nb-chars="480"><span class="idea" data-nb-ref-number="35" id="idea35" data-nb-words="91" data-nb-chars="480">Ale nikdo se&nbsp;jaksi nesměje. Představa sochy zmučeného člověka, do&nbsp;které sedlák ještě ke&nbsp;všemu mlátí bičem&nbsp;– ono to&nbsp;nějak vadí, na&nbsp;to&nbsp;nemusí být člověk věřící. A&nbsp;kdyby byl i&nbsp;aspoň malinko, vybledle, vzpomínkou na&nbsp;dětství&nbsp;– a&nbsp;to jsou zatím prakticky všichni&nbsp;– musel by&nbsp;se&nbsp;srdečně zhrozit. Taky, že, co&nbsp;ten blbec říká „kulak“, jako kdyby u&nbsp;nás byli ňácí kulaci&nbsp;– nejsou, tak jako u&nbsp;nás nejsou koležští asesoři&nbsp;– ale, to&nbsp;se&nbsp;ví, oni nám tady dělají Rusko i&nbsp;ve věcech, kde se&nbsp;to&nbsp;nemusí.</span></p>
          <p class="chunk" data-nb-ref-number="30" data-nb-words="55" data-nb-chars="341"><span class="idea" data-nb-ref-number="36" id="idea36" data-nb-words="55" data-nb-chars="341">Rozmarná příhoda soudruha Knestla padá jaksi na&nbsp;neúrodnou půdu&nbsp;– několik lidí se&nbsp;sice zasmálo, ale zřejmě nuceně, napůl ze&nbsp;strachu, napůl z&nbsp;rozpaků&nbsp;– a&nbsp;taky jen krátce. I&nbsp;vlastní mekot soudruha Knestla rychle utuchá, jako by&nbsp;odvát jakýmsi hrůzně prázdným rozlehlým prostorem. Po&nbsp;smíchu zůstává nepříjemné ticho, z&nbsp;něhož se&nbsp;rodí jakási tíseň.</span></p>
          <p class="chunk" data-nb-ref-number="31" data-nb-words="12" data-nb-chars="76"><span class="idea" data-nb-ref-number="37" id="idea37" data-nb-words="12" data-nb-chars="76">„Pojďte třeba něco zpívat,“ navrhuje kdosi, „ať nám něco zazpívá tady Klen.“</span></p>
          <p class="chunk" data-nb-ref-number="32" data-nb-words="41" data-nb-chars="256"><span class="idea" data-nb-ref-number="38" id="idea38" data-nb-words="41" data-nb-chars="256">Brigádníci sedí na&nbsp;dvorku, či&nbsp;jakési zahrádce, zkrátka na&nbsp;trávníku před svou ubikací a&nbsp;baví se, snad to&nbsp;má&nbsp;vedení i&nbsp;nařízeno nějakým řádem, pěstovat kolektivního ducha i&nbsp;po práci. Slunce se&nbsp;zlatavě sklání, komíny fabrik vypadají najednou vznešeně a&nbsp;krásně.</span></p>
          <p class="chunk" data-nb-ref-number="33" data-nb-words="10" data-nb-chars="53"><span class="idea" data-nb-ref-number="39" id="idea39" data-nb-words="10" data-nb-chars="53">„Tak dobře,“ říká Klen, „ale ať&nbsp;Torba zpívá s&nbsp;sebou.“</span></p>
          <p class="chunk" data-nb-ref-number="34" data-nb-words="8" data-nb-chars="40"><span class="idea" data-nb-ref-number="40" id="idea40" data-nb-words="8" data-nb-chars="40">„No tak dobrá, ale jakou?“ ptá se&nbsp;Torba.</span></p>
          <p class="chunk" data-nb-ref-number="35" data-nb-words="13" data-nb-chars="81"><span class="idea" data-nb-ref-number="41" id="idea41" data-nb-words="13" data-nb-chars="81">„Ňákou snad národní slezskou, ne, když jsme tady. Umíš Nocko, nocko nocko čmava?“</span></p>
          <p class="chunk" data-nb-ref-number="36" data-nb-words="4" data-nb-chars="23"><span class="idea" data-nb-ref-number="42" id="idea42" data-nb-words="4" data-nb-chars="23">„Umím, co&nbsp;bych neuměl.“</span></p>
          <p class="chunk" data-nb-ref-number="37" data-nb-words="7" data-nb-chars="38"><span class="idea" data-nb-ref-number="43" id="idea43" data-nb-words="7" data-nb-chars="38">„Tak dobrá, tak mi&nbsp;dělej druhej hlas.“</span></p>
          <p class="chunk" data-nb-ref-number="38" data-nb-words="53" data-nb-chars="304"><span class="idea" data-nb-ref-number="44" id="idea44" data-nb-words="53" data-nb-chars="304">A&nbsp;zpívají: Zpívají pěkně. Klen to&nbsp;nabral hodně hluboko a&nbsp;krásně mu&nbsp;to&nbsp;zní, ale přitom má&nbsp;měkkou barytonovou barvu, jako cello. Torba improvisuje druhý hlas, tak, jak to&nbsp;snad slyšel v&nbsp;rozhlase, nebo kdysi ve&nbsp;škole, tak jak cítí, že&nbsp;se&nbsp;to&nbsp;k&nbsp;té písničce hodí a&nbsp;vždycky dělá, chromatickým protipohybem shora.</span></p>
        </section>
        <section>
          <p class="chunk" data-nb-ref-number="39" data-nb-words="1" data-nb-chars="0"><span class="idea" data-nb-ref-number="45" id="idea45" data-nb-words="1" data-nb-chars="0"><img src="../Images/003.jpg" alt=""></span></p>
        </section>
        <section>
          <p class="chunk" data-nb-ref-number="40" data-nb-words="50" data-nb-chars="318"><span class="idea" data-nb-ref-number="46" id="idea46" data-nb-words="50" data-nb-chars="318">Jaksi to&nbsp;Torbu bere divně za&nbsp;srdce, jakýsi osten, budí se&nbsp;v&nbsp;něm cosi podivného, žensky umdlévavě pasivního, bolestného, monstrosního ale, ach, sladce slastného. Torba nasazuje vysokou kulatou fistuli, ještě jednou, ještě unyleji, jako by&nbsp;se&nbsp;tím přiznával k&nbsp;nějaké kapitulaci, jako by&nbsp;hlásal světu, co&nbsp;je&nbsp;zač, jak cítí:</span></p>
        </section>
        <section>
          <p class="chunk" data-nb-ref-number="41" data-nb-words="1" data-nb-chars="0"><span class="idea" data-nb-ref-number="47" id="idea47" data-nb-words="1" data-nb-chars="0"><img src="../Images/004.jpg" alt=""></span></p>
        </section>
        <section>
          <p class="chunk" data-nb-ref-number="42" data-nb-words="32" data-nb-chars="148"><span class="idea" data-nb-ref-number="48" id="idea48" data-nb-words="32" data-nb-chars="148">Klenovo hluboké F&nbsp;měkce duní a&nbsp;vibruje&nbsp;– ach, položit mu&nbsp;tak hlavu na&nbsp;prsa&nbsp;– Kriste! co&nbsp;se&nbsp;to&nbsp;se&nbsp;mnou děje za&nbsp;nestvůrnost, co&nbsp;se&nbsp;to&nbsp;ve&nbsp;mně jen budí?</span></p>
          <p class="chunk" data-nb-ref-number="43" data-nb-words="32" data-nb-chars="190"><span class="idea" data-nb-ref-number="49" id="idea49" data-nb-words="32" data-nb-chars="190">Klen otáčí mandlové oči k&nbsp;Torbovi a&nbsp;přidušeně, důrazně pokračuje. Torba se&nbsp;vozí s&nbsp;ním v&nbsp;blahých sextách, ale raději už&nbsp;žádné hlouposti, ať&nbsp;si&nbsp;někdo nevšimne, raději v&nbsp;normální mužské poloze:</span></p>
        </section>
        <section>
          <p class="chunk" data-nb-ref-number="44" data-nb-words="1" data-nb-chars="0"><span class="idea" data-nb-ref-number="50" id="idea50" data-nb-words="1" data-nb-chars="0"><img src="../Images/005.jpg" alt=""></span></p>
        </section>
        <section>
          <p class="chunk" data-nb-ref-number="45" data-nb-words="55" data-nb-chars="291"><span class="idea" data-nb-ref-number="51" id="idea51" data-nb-words="55" data-nb-chars="291">Dozpívali, brigádníci aplaudují, ale Torba se&nbsp;dívá do&nbsp;země. Pro pána, co&nbsp;to&nbsp;se&nbsp;mnou je&nbsp;– snad si&nbsp;toho ale nikdo nevšiml&nbsp;– proč vůbec chtěl, abych zpíval s&nbsp;ním&nbsp;– takhle se&nbsp;vystavovat, vždyť přece, teprv teď to&nbsp;vidí jasně, by&nbsp;tohle měl zpívat spíše s&nbsp;nějakým děvčetem, proč jen si&nbsp;vybral jeho?</span></p>
          <p class="chunk" data-nb-ref-number="46" data-nb-words="53" data-nb-chars="305"><span class="idea" data-nb-ref-number="52" id="idea52" data-nb-words="53" data-nb-chars="305">Už&nbsp;od&nbsp;kulturní úderky a&nbsp;Klenova sóla se&nbsp;mezi nimi vyvíjí jakési přátelství. Po&nbsp;tom představení pro fízly nemohl Torba dlouho usnout, vybavoval si&nbsp;znovu tu&nbsp;píseň, Klenův hlas, Smolíčkův doprovod. Ale tehdy se&nbsp;mu&nbsp;ještě zdálo, že&nbsp;se&nbsp;mu&nbsp;zalíbil její skrytý protestní smysl a&nbsp;že to&nbsp;nemá s&nbsp;interpretem co&nbsp;dělat.</span></p>
          <p class="chunk" data-nb-ref-number="47" data-nb-words="11" data-nb-chars="60"><span class="idea" data-nb-ref-number="53" id="idea53" data-nb-words="11" data-nb-chars="60">Příští den se&nbsp;setkal s&nbsp;Klenem náhodou ve&nbsp;sprchách po&nbsp;šichtě.</span></p>
          <p class="chunk" data-nb-ref-number="48" data-nb-words="335" data-nb-chars="2009"><span class="idea" data-nb-ref-number="54" id="idea54" data-nb-words="335" data-nb-chars="2009">Bylo to&nbsp;prvně, co&nbsp;ho&nbsp;viděl jen tak, bez šatů. Díval se&nbsp;na&nbsp;něj už&nbsp;tehdy s&nbsp;určitým zalíbením, to&nbsp;si&nbsp;teď uvědomoval, ale ještě nic nevěděl, ještě se&nbsp;to&nbsp;nezformovalo, nezhmotnilo, nevystoupilo na&nbsp;povrch. Klen bez šatů vypadal zvláštně, jeho tělesné proporce poskytovaly oku estetickou potěchu, ale přesto byl běžné představě o&nbsp;mužské kráse dosti vzdálen. Byl stavěn velice útle, měl úzká ramena, velmi úzké boky, dlouhé tenké paže a&nbsp;nohy, s&nbsp;uzlovitě pevnými, ale nepříliš objemnými svaly. Ruce a&nbsp;šlapky nohou měl v&nbsp;poměru k&nbsp;pažím a&nbsp;lýtkům dosti veliké a&nbsp;kostnaté, také dlouhé a&nbsp;štíhlé. Jeho hlava, s&nbsp;pravidelným, skoro dívčím, vousatým obličejem svaté Starosty byla k&nbsp;tomuto útlému tělu jaksi příliš velká, jakoby záměrně zdůrazněná expresionisticky zaměřeným sochařem, anebo snad proto, aby byla z&nbsp;dálky zřetelná, jako by&nbsp;šlo o&nbsp;sochu, která má&nbsp;být umístěna někde vysoko na&nbsp;nějaké budově. Měl rovný nos, tmavé mandlové oči a&nbsp;bezvadný chrup. Byl tmavý, po&nbsp;celém těle až&nbsp;po&nbsp;oblast beder do&nbsp;tmava opálený, skoro jako Ind. Zdál se&nbsp;být opravdu jakoby dílem sochaře úmyslně měnícího proporce, protože jeho pohlaví bylo naopak nápadně malé, aby nerušilo a&nbsp;neuráželo, jako na&nbsp;antické soše boha či&nbsp;héróa. Tomu též odpovídalo, že&nbsp;nebyl po&nbsp;celém těle skoro vůbec zarostlý, na&nbsp;prsou, na&nbsp;pažích, ani na&nbsp;nohách. Ale proporce antické nebyly, spíše jako gotické. Vypadal krásně a&nbsp;zvláštně jako gotická socha, s&nbsp;útlým tělem, předimensovanou hlavou, rukama a&nbsp;chodidly na&nbsp;tenkých údech, skoro jako sám&nbsp;– raději nedomyslet&nbsp;– předně byl úplně nahý, a&nbsp;pak&nbsp;– jeho tvář byla snad až&nbsp;příliš sladká. Již tehdy ten pohled Torbu jaksi slastně zabolel, ale ještě pořád nevěděl, co&nbsp;a&nbsp;jak. Tehdy zjistil, že&nbsp;si&nbsp;zapomněl ručník a&nbsp;nějak ho&nbsp;to&nbsp;ponouklo, aby požádal právě Klena, zda by&nbsp;mu&nbsp;půjčil svůj. Když si&nbsp;utíral obličej, cítil Torba z&nbsp;ručníku Klenovo tělo; nebylo mu&nbsp;to&nbsp;nepříjemné, ale stále ještě si&nbsp;to&nbsp;neuvědomoval, ani později, když na&nbsp;Klena myslel a&nbsp;když vyhledával jeho společnost. Pořád si&nbsp;namlouval, že&nbsp;je&nbsp;to&nbsp;jenom obyčejné přátelství.</span></p>
          <p class="chunk" data-nb-ref-number="49" data-nb-words="235" data-nb-chars="1279"><span class="idea" data-nb-ref-number="55" id="idea55" data-nb-words="235" data-nb-chars="1279">Obludná absurdita situace mu&nbsp;plně vyvstala až&nbsp;při kolektivní zábavě na&nbsp;trávníku před ubikací&nbsp;– už&nbsp;ta&nbsp;věc, že&nbsp;ho&nbsp;Klen ke&nbsp;zpěvu vyzval, už&nbsp;píseň, kterou navrhl. Klen zřejmě věděl, o&nbsp;co jde, netápal v&nbsp;nezkušenosti, která neví, která si&nbsp;neodvažuje uvědomit, která se&nbsp;hrozí a&nbsp;diví. Ale nyní věděl už&nbsp;i&nbsp;Torba. Jak totiž se&nbsp;na&nbsp;něj Klen zadíval při střední části písně, pohnula se&nbsp;bolestná slast v&nbsp;Torbových prsou a&nbsp;vystřelila dolů, fysicky brutálně a&nbsp;jaksi výsměšně: Toto, tohle je&nbsp;ta&nbsp;zdánlivě duševní slast a&nbsp;hvězdné přátelství, to&nbsp;se&nbsp;z&nbsp;ní vyklubalo, abys věděl. Myslel, že&nbsp;snad omdlí. Seděl zde zmaten a&nbsp;díval se&nbsp;zahanbeně do&nbsp;země. Pro boha, co&nbsp;se&nbsp;to&nbsp;se&nbsp;mnou stalo? Vždyť já&nbsp;jsem normální! Znal to&nbsp;již z&nbsp;dřívějška, z&nbsp;doby první puberty, kdy tímto způsobem cítil v&nbsp;souvislosti s&nbsp;jedním učitelem a&nbsp;jedním spolužákem. To&nbsp;však brzy zase zmizelo a&nbsp;na scénu vystoupily ženy. Nyní byl Torba již pětadvacetiletý&nbsp;– soudruzi ho&nbsp;ohavně zdrželi&nbsp;– a&nbsp;návrat těchto pocitů věru nečekal. Nebyl už&nbsp;také dávno panic&nbsp;– sice toho času nic neměl, ale byl unaven z&nbsp;práce, a&nbsp;tak mu&nbsp;to&nbsp;ani nevadilo. Líbal se&nbsp;tady sice už&nbsp;s&nbsp;jednou kolegyní, ale zvlášť ho&nbsp;nezajímala a&nbsp;brzo se&nbsp;jí&nbsp;ujal někdo jiný, což Torbu mrzelo jen nepatrně&nbsp;– právě proto se&nbsp;ale tím víc překvapil a&nbsp;poděsil&nbsp;– ach, co&nbsp;se&nbsp;to&nbsp;s&nbsp;ním jenom děje?</span></p>
          <hr>
          <p class="chunk" data-nb-ref-number="50" data-nb-words="50" data-nb-chars="304"><span class="idea" data-nb-ref-number="56" id="idea56" data-nb-words="50" data-nb-chars="304">Brigádníci v&nbsp;ubikaci chrápali, oddychovali a&nbsp;bzděli. Byli unavení těžkou prací a&nbsp;spali zdravě. Nespal jen Torba. Byl na&nbsp;výsost rozčilen, převaloval se&nbsp;a&nbsp;občas se&nbsp;díval na&nbsp;fosforeskující ručičky svých hodinek. Až&nbsp;o&nbsp;půlnoci&nbsp;– ach, jak to&nbsp;je&nbsp;zvláštní, morbidní, zrůdné, absurdní, ale za&nbsp;nic by&nbsp;to&nbsp;nezmeškal.</span></p>
          <p class="chunk" data-nb-ref-number="51" data-nb-words="136" data-nb-chars="820"><span class="idea" data-nb-ref-number="57" id="idea57" data-nb-words="136" data-nb-chars="820">Večer, když se&nbsp;rozcházeli, se&nbsp;zastavil s&nbsp;Klenem. Slovo dalo slovo&nbsp;– Klen mu&nbsp;to&nbsp;vysvětlil, měl to&nbsp;podobně sestudováno. Tardivní forma poměrně vzácná, nicméně známá a&nbsp;odborníky popsaná. Proč se&nbsp;děsit? Staří Řekové, různí velikáni lidstva, víš-li pak, že&nbsp;i&nbsp;náš Otokar Březina?&nbsp;– nikomu neškodíme, proč bychom neměli právo na&nbsp;trochu štěstí?&nbsp;– tehdy se&nbsp;políbili, v&nbsp;temné chodbě, když všichni již odešli. Torba, ačkoliv silnější a&nbsp;celkově mužnější, se&nbsp;cítil najednou jako žena. Všechno v&nbsp;něm povolovalo, rozplývalo se, slábl v&nbsp;kolenou a&nbsp;lámal se&nbsp;v&nbsp;kříži, skoro omdléval, docela tak, jak to&nbsp;znal a&nbsp;sám vyvolával u&nbsp;děvčat. Prvně zatoužil položit Klenovi hlavu na&nbsp;prsa, když zpívali a&nbsp;když ho&nbsp;slyšel nasadit hluboké F; teď to&nbsp;na&nbsp;chvíli udělal. Hlubokým duněním, které slastně vibrovalo v&nbsp;Torbově uchu, sděloval mu&nbsp;Klen svůj plán:</span></p>
          <p class="chunk" data-nb-ref-number="52" data-nb-words="103" data-nb-chars="546"><span class="idea" data-nb-ref-number="58" id="idea58" data-nb-words="103" data-nb-chars="546">Bydlí v&nbsp;podkroví, v&nbsp;zadním traktu, oknem může snadno vylézt na&nbsp;plochou střechu předního. Na&nbsp;tu&nbsp;střechu se&nbsp;dá&nbsp;dostat sice po&nbsp;schodech, ale dveře jsou zamknuty a&nbsp;klíč není. Ale zvenku je&nbsp;tam takový ten nouzový žebřík z&nbsp;kramlí. Je&nbsp;v&nbsp;koutě, za&nbsp;transformační stanicí, u&nbsp;oken Torbovy ubikace na&nbsp;něj není vidět. Stačí vyjít z&nbsp;ložnice jako na&nbsp;záchod, odtud oknem na&nbsp;dvorek, obejít&nbsp;– a&nbsp;po kramlích na&nbsp;plochou střechu. Noci jsou teď tmavé&nbsp;– měsíc ubývá a&nbsp;vychází až&nbsp;k&nbsp;ránu&nbsp;– už&nbsp;bude půlnoc a&nbsp;všechno bude spát, sejdou se&nbsp;tam, ale teď už&nbsp;běž, není tu&nbsp;jisto.</span></p>
          <p class="chunk" data-nb-ref-number="53" data-nb-words="22" data-nb-chars="117"><span class="idea" data-nb-ref-number="59" id="idea59" data-nb-words="22" data-nb-chars="117">Nyní se&nbsp;tedy Torba převracel a&nbsp;čekal. Srdce mu&nbsp;bušilo a&nbsp;tváře žhnuly, už&nbsp;se&nbsp;však nedivil a&nbsp;neděsil, přijal svůj osud.</span></p>
          <p class="chunk" data-nb-ref-number="54" data-nb-words="141" data-nb-chars="752"><span class="idea" data-nb-ref-number="60" id="idea60" data-nb-words="141" data-nb-chars="752">Kmitlo mu&nbsp;sice, že&nbsp;to, co&nbsp;chce udělat, je&nbsp;tradičně hřích&nbsp;– ale co&nbsp;– za&nbsp;prvé je&nbsp;to&nbsp;všecko jenom židovská mythologie&nbsp;– za&nbsp;druhé kdyby to&nbsp;tak bylo, tak proč mě&nbsp;tak udělal, vždyť já&nbsp;to&nbsp;přece nechtěl&nbsp;– před vnitřním zrakem mu&nbsp;vytanula Klenova tvář&nbsp;– vypadá jako&nbsp;– ne&nbsp;– ne&nbsp;– neříkej to, to&nbsp;nesmíš, nemůžeš&nbsp;– nevím jako kdo! nevím!&nbsp;– jako nikdo!&nbsp;– jako&nbsp;– jako Patroklés z&nbsp;té známé mísy, jak mu&nbsp;Achilles zavazuje nohu. Měli ten obraz ve&nbsp;škole v&nbsp;nějaké učebnici, ale tam v&nbsp;té školní verzi měl Patroklés vyzmizíkované přirození. Později Torba viděl jiné reprodukce této keramické malby a&nbsp;teprve tehdy si&nbsp;to&nbsp;školometské pokrytectví uvědomil&nbsp;– Patroklés tam má&nbsp;sice jiné proporce než Klen, ale má&nbsp;také výrazné oči a&nbsp;černý vous&nbsp;– krásný, krásný, už&nbsp;aby byla půlnoc.</span></p>
          <hr>
          <p class="chunk" data-nb-ref-number="55" data-nb-words="166" data-nb-chars="1072"><span class="idea" data-nb-ref-number="61" id="idea61" data-nb-words="166" data-nb-chars="1072">Ručičky dolezly ke&nbsp;dvanáctce a&nbsp;Torba se&nbsp;zvedl. Odhodil deky a&nbsp;opatrně se&nbsp;svezl ze&nbsp;svého kavalce, aby nevzbudil Smolíčka, který spal pod ním. Ale ten zařezával jako drvoštěp. Noc byla černá jako prázdná propast. Měsíce nebylo, hvězdy mizely za&nbsp;ostravským kouřem. Celá škola, proměněná v&nbsp;ubikaci brigádníků, hluboko spala. S&nbsp;tělem, vzedmutým zrádnou vášní, s&nbsp;bušícím srdcem, našlapoval Torba tiše bosýma nohama a&nbsp;tápal rukama, vztaženýma před sebe. Nebylo skoro nic vidět, šel prakticky po&nbsp;paměti. Vlezl na&nbsp;záchod, otevřel okno, protáhl se&nbsp;a&nbsp;dopadl na&nbsp;štěrk venku. Zvedal se&nbsp;vítr, ozdobné cypřiše, nebo co&nbsp;to&nbsp;rostlo před školou, se&nbsp;rozkymácely. Byly vidět proti poněkud světlejšímu nebi jako kývající se&nbsp;bubáci. Mezi mraky smogu blikala malá vzdálená hvězdička, jako by&nbsp;stříbrně pípala osamělostí světelných roků. Torba zahnul za&nbsp;transformační staničku, kde tma zhoustla tak, že&nbsp;byla téměř hmatatelná. Zatápal, našel kramlový žebřík a&nbsp;položil bosé chodidlo na&nbsp;první studenou železnou skobu. Lezl vzhůru, hmataje po&nbsp;dalších záchytech, nebylo v&nbsp;tom rohu opravdu vidět na&nbsp;krok.</span></p>
          <p class="chunk" data-nb-ref-number="56" data-nb-words="21" data-nb-chars="120"><span class="idea" data-nb-ref-number="62" id="idea62" data-nb-words="21" data-nb-chars="120">Aj&nbsp;ta, nočeňka, nočka tëmnaja&nbsp;– nocko, nocko, nocko čmava&nbsp;– náhle to&nbsp;projelo jeho vědomím jako blesk, jako obnažený meč.</span></p>
        </section>
        <section>
          <p class="chunk" data-nb-ref-number="57" data-nb-words="22" data-nb-chars="119"><span class="idea" data-nb-ref-number="63" id="idea63" data-nb-words="4" data-nb-chars="20">Em&nbsp;una noche obscura<br></span>
            <span class="idea" data-nb-ref-number="64" id="idea64" data-nb-words="6" data-nb-chars="31">Con ansias en&nbsp;amores in&nbsp;flamada<br></span>
            <span class="idea" data-nb-ref-number="65" id="idea65" data-nb-words="3" data-nb-chars="21">¡Oh clichosa ventura!<br></span>
            <span class="idea" data-nb-ref-number="66" id="idea66" data-nb-words="4" data-nb-chars="19">Sali sin ser notada<br></span>
            <span class="idea" data-nb-ref-number="67" id="idea67" data-nb-words="5" data-nb-chars="28">Estando ya&nbsp;mi&nbsp;casa sosegada…</span>
          </p>
        </section>
        <section>
          <p class="chunk" data-nb-ref-number="58" data-nb-words="82" data-nb-chars="499"><span class="idea" data-nb-ref-number="68" id="idea68" data-nb-words="82" data-nb-chars="499">Nu&nbsp;ano&nbsp;– všechno je&nbsp;tady: černá, neproniknutelná noc, hluboce spící dům, jeho znenadání divně poženštilá duše, vystupující po&nbsp;tmě po&nbsp;skrytém požárním žebříku na&nbsp;plochou střechu, aby se&nbsp;tu&nbsp;setkala s&nbsp;milencem, který vypadá&nbsp;– vypadá jako&nbsp;– pod Torbou se&nbsp;náhle otevřela propast nezemské hrůzy. Pahýl zrůdné vášně se&nbsp;odkrvil. Torba se&nbsp;třásl a&nbsp;zuby mu&nbsp;cvakaly, ale pokračoval nahoru, aby čelil, aby konfrontoval. Stanul na&nbsp;střeše a&nbsp;musel se&nbsp;opřít o&nbsp;zábradlí. Od&nbsp;půdového nástavce se&nbsp;oddělil temnější stín.</span></p>
          <p class="chunk" data-nb-ref-number="59" data-nb-words="13" data-nb-chars="87"><span class="idea" data-nb-ref-number="69" id="idea69" data-nb-words="13" data-nb-chars="87">„Nesahej na&nbsp;mě!“ vykřikl Torba chraptivým šeptem. „Nejsme tu&nbsp;sami, někdo nás pozoruje!“</span></p>
          <p class="chunk" data-nb-ref-number="60" data-nb-words="3" data-nb-chars="17"><span class="idea" data-nb-ref-number="70" id="idea70" data-nb-words="3" data-nb-chars="17">„Prosím tě, kdo?“</span></p>
          <p class="chunk" data-nb-ref-number="61" data-nb-words="156" data-nb-chars="878"><span class="idea" data-nb-ref-number="71" id="idea71" data-nb-words="156" data-nb-chars="878">„Čert, Ďábel. Ďábel mluví španělsky. El&nbsp;diablo habla Español. Y&nbsp;conoce también la&nbsp;literatura española. Es&nbsp;también un&nbsp;artista dramáco. Ha&nbsp;creado una comedia paródica, pornográfica&nbsp;– una dramatisación motadora de&nbsp;un&nbsp;poema religioso&nbsp;–; para blasfemara Diosy a&nbsp;Cristo! Ya&nbsp;se&nbsp;levanta el&nbsp;talón. Tenga la&nbsp;amabilidad de&nbsp;quitarse el&nbsp;sombrero señora, véo muy mal. Muchas gracias, señora.“ Torba se&nbsp;zasmál poněkud hystericky. „Cože to&nbsp;říkám? No&nbsp;– to&nbsp;bys asi nepochopil, to&nbsp;by&nbsp;se&nbsp;muselo moc dlouho vykládat. Co&nbsp;ty&nbsp;to&nbsp;vlastně študuješ? Národopis? No, tak to&nbsp;by&nbsp;asi nešlo. Já&nbsp;jsem latinář, abys věděl, ale zajímal jsem se&nbsp;taky o&nbsp;ty jazyky, co&nbsp;z&nbsp;toho vznikly&nbsp;– hablo todavía muy mal, pero puedo leer&nbsp;– me&nbsp;falta adiestramiento&nbsp;– ale co&nbsp;to&nbsp;tady kecám&nbsp;– ale vlastně nic, je&nbsp;mi&nbsp;líto, ale mě&nbsp;už&nbsp;to&nbsp;zase přešlo, dávám ti&nbsp;tu&nbsp;kvinde, hledej štěstí jinde, milá Veroniko.“&nbsp;– „Jak víš, že&nbsp;mi&nbsp;tak říkají?“</span></p>
          <p class="chunk" data-nb-ref-number="62" data-nb-words="105" data-nb-chars="560"><span class="idea" data-nb-ref-number="72" id="idea72" data-nb-words="105" data-nb-chars="560">Torba se&nbsp;hystericky rozchechtal. „Jak to&nbsp;vím? Jak to&nbsp;vím?&nbsp;– No&nbsp;to&nbsp;přece vyplývá z&nbsp;logiky věcí, že&nbsp;ano&nbsp;– ale poslyš, čert existuje!&nbsp;– No, to&nbsp;by&nbsp;dneska němej neřek, s&nbsp;těma koncentrákama a&nbsp;tak, ale zřejmě existuje taky ten druhej! Ty&nbsp;bys moh sice říct, že&nbsp;třeba je&nbsp;jenom ďábel, podle toho, co&nbsp;se&nbsp;pořád děje, a&nbsp;nikdo to&nbsp;nezaráží, ale není to&nbsp;tak! Protože, proč by&nbsp;se&nbsp;chtěl posmívat něčemu a&nbsp;parodovat něco, co&nbsp;není, že?! Já&nbsp;ti&nbsp;to&nbsp;bohužel nemůžu dobře vysvětlit, vlastně bych moh, ale trvalo by&nbsp;to&nbsp;dlouho, a&nbsp;vlastně nechci. Tak se&nbsp;nezlob a&nbsp;všechno nejlepší. Adíos!“</span></p>
          <hr>
          <p class="chunk" data-nb-ref-number="63" data-nb-words="11" data-nb-chars="69"><span class="idea" data-nb-ref-number="73" id="idea73" data-nb-words="11" data-nb-chars="69">„To je&nbsp;ta&nbsp;nejpodivnější historka, kterou jsem kdy slyšel,“ řekl kněz.</span></p>
          <p class="chunk" data-nb-ref-number="64" data-nb-words="160" data-nb-chars="846"><span class="idea" data-nb-ref-number="74" id="idea74" data-nb-words="160" data-nb-chars="846">„Ale nejpodivnější na&nbsp;tom je, že&nbsp;vás to, zdá se, přivedlo zpět k&nbsp;Bohu. Kdybychom připustili, že&nbsp;to&nbsp;skutečně bylo nastrojeno přímo ďáblem&nbsp;– což ovšem je&nbsp;poněkud divoká theorie&nbsp;– i&nbsp;když fakta by&nbsp;se&nbsp;na&nbsp;to&nbsp;snad zdála poukazovat&nbsp;– tedy kdybychom to&nbsp;připustili, plynula by&nbsp;z&nbsp;toho značná útěcha. Totiž, že&nbsp;ďábel, při vší rafinovanosti, přece jen proti Bohu nic nezmůže a&nbsp;nejen to, že&nbsp;jeho vlastní dílo se&nbsp;může obrátit v&nbsp;pravý opak. V&nbsp;tom je&nbsp;ale veliká potěcha a&nbsp;naděje.&nbsp;– No&nbsp;sice došlo k&nbsp;polibkům a&nbsp;jak říkáte i&nbsp;k&nbsp;dotekům, ale nakonec se&nbsp;vaše vůle k&nbsp;tomu přece jen úplně nepřiklonila&nbsp;– a&nbsp;v&nbsp;každém případě toho litujete, hned na&nbsp;místě jste litoval, a&nbsp;ovšem, já&nbsp;z&nbsp;moci svého úřadu&nbsp;– jenom, prosím vás, teď zase nevyviňte nějaké škrupule, to&nbsp;by&nbsp;se&nbsp;ten čert radoval, že&nbsp;nakonec přece jen vyhrává&nbsp;– jestli to&nbsp;ovšem byl on&nbsp;– ale věc je&nbsp;to&nbsp;stejně pozoruhodná.“</span></p>
          <p class="chunk" data-nb-ref-number="65" data-nb-words="10" data-nb-chars="54"><span class="idea" data-nb-ref-number="75" id="idea75" data-nb-words="10" data-nb-chars="54">„Ale prosím vás, odkud vy&nbsp;znáte tu&nbsp;báseň Svatého Jana?</span></p>
          <p class="chunk" data-nb-ref-number="66" data-nb-words="43" data-nb-chars="220"><span class="idea" data-nb-ref-number="76" id="idea76" data-nb-words="43" data-nb-chars="220">Z&nbsp;antologie španělských básníků, říkáte?&nbsp;– Ne, to&nbsp;že&nbsp;se&nbsp;vám to&nbsp;v&nbsp;té chvíli vybavilo, v&nbsp;tom bych spatřoval vnuknutí, protože vy&nbsp;jste se, zdá se, o&nbsp;tyhle věci moc nezajímal&nbsp;– to&nbsp;je&nbsp;taky tak správné, co&nbsp;může snadno zavést&nbsp;–</span></p>
          <p class="chunk" data-nb-ref-number="67" data-nb-words="288" data-nb-chars="1537"><span class="idea" data-nb-ref-number="77" id="idea77" data-nb-words="288" data-nb-chars="1537">No, to&nbsp;já&nbsp;vám nemohu zodpovědně poradit, nejsem lékař ani psycholog, ale když říkáte, že&nbsp;jste to&nbsp;předtím nikdy v&nbsp;dospělosti nezažil a&nbsp;že vás to&nbsp;pak hned přešlo, jak jste si&nbsp;uvědomil ten paralelismus, a&nbsp;že máte jinak sklony k&nbsp;ženám&nbsp;– tak já&nbsp;bych soudil, že&nbsp;snad ne. A&nbsp;když už&nbsp;jsme tady zabrousili do&nbsp;těchto vod&nbsp;– a&nbsp;s&nbsp;tím svatým Janem od&nbsp;Kříže&nbsp;– ten v&nbsp;tom přece jasně hraje roli&nbsp;– tak já&nbsp;bych si&nbsp;dovolil připomenout jednu pasáž, kterou jsem u&nbsp;něj kdysi četl&nbsp;– ani už&nbsp;nevím, ve&nbsp;kterém spise, ale je&nbsp;to&nbsp;tam někde určitě&nbsp;– utkvěla mi&nbsp;ta&nbsp;pasáž, že&nbsp;je&nbsp;taková divná, až&nbsp;skoro hrůzná. Sv.&nbsp;Jan tam někde píše, že&nbsp;některé duchovní osoby při svatém přijímání mohou, kromě duchovní slasti, zažívat i&nbsp;tělesné vzrušení a&nbsp;že je&nbsp;to&nbsp;vždy strašně vyděsí a&nbsp;odvrátí od&nbsp;časté komunikace. A&nbsp;svatý Jan to&nbsp;vysvětluje tím, že&nbsp;tělo chce také participovat na&nbsp;duchovní slasti, ale pro svou přirozenost to&nbsp;může dělat jenom tímto způsobem, a&nbsp;aby se&nbsp;ta&nbsp;duchovní osoba neděsila a&nbsp;nedala odradit, že&nbsp;až&nbsp;více pokročí a&nbsp;její vztah k&nbsp;Bohu se&nbsp;více očistí, že&nbsp;to&nbsp;pak přestane. Tak já&nbsp;bych soudil, že&nbsp;tady šlo snad o&nbsp;něco analogického&nbsp;– když vy&nbsp;říkáte, že&nbsp;ten člověk se&nbsp;podobal našemu Spasiteli&nbsp;– nebo tedy představě, kterou o&nbsp;něm máme, takže ve&nbsp;vás snad vzbudil neuvědomělou duchovní touhu, ale že&nbsp;vaše tělo na&nbsp;tom chtělo zase svým způsobem participovat, jako při tom svatém přijímání těch duchovních osob, jak o&nbsp;tom píše svatý Jan. Ale právě, že&nbsp;ten člověk byl tím způsobem založen, tak tady šlo o&nbsp;velice rafinovanou návnadu a&nbsp;past&nbsp;– jenomže, s&nbsp;pomocí Boží jste unikl i&nbsp;z&nbsp;ní.</span></p>
          <p class="chunk" data-nb-ref-number="68" data-nb-words="2" data-nb-chars="13"><span class="idea" data-nb-ref-number="78" id="idea78" data-nb-words="2" data-nb-chars="13">Deo gratias.“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./kralovstvi_ceske_a_jine_polokatolicke_povidky_011.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>